TŘÍDA KORPORACE
==================

Korporace jsou vlastním jménem pojmenované právnické osoby nebo skupiny
fyzických osob se společným zájmem, úkolem nebo statutem. Jejich
významnými znaky jsou např. adresa (sídlo), představitelé, razítko nebo
hlavička na dopisním papíře (viz též **kapitolu 9.2.1**). Za korporace
se považují i pojmenované části korporací, konkrétní skupiny korporací,
korporace oficiálně registrované i neformální, skutečné i fiktivní.

Za korporace se naopak nepovažují:

a) rody a větve rodů, tj. osoby v příbuzenském poměru – náleží do třídy
   „rod/rodina“,

b) označení příslušníků národů, kmenů a obyvatel sídel, pro něž je
   používáno společné označení vlastním jménem (například „Češi“,
   „Slované“, „Pražané“) – náleží do třídy „obecný pojem“,

c) skupiny osob náležejících k sociální skupině nebo hnutí (například
   „dělníci“, „sokolové“, „nacisté“, „lékaři“) – náleží do třídy „obecný
   pojem“,

d) díla/výtvory vystupující při popisu v roli nemovitého objektu
   (například radnice, budova okresního soudu, hotelu na fotografii) –
   náleží do třídy „dílo/výtvor“,

e) sídla a území vystupující v popisu jako geografický objekt (například
   místo narození). Je třeba důsledně odlišovat korporace vykonávající
   veřejnou správu od geografických objektů (kraje, okresy, obce apod.),
   ačkoli s nimi zdánlivě splývají. Vystupují totiž navenek jako správní či
   samosprávné korporace, a to pokud mají ke své činnosti vytvořen úřad
   (např. magistrát, městský úřad).

Podtřídy korporací
----------------------

Administrativně vymezená území s vlastní správou
~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~

Do této podtřídy patří pouze:

a) **z entit územní samosprávy na území dnešní České republiky:**

   1) obce do roku 1850, včetně rychtáře, popř. výboru v poddanských vesnicích,

   2) všechna města (královská i poddanská) do regulace jejich magistrátu;
      pokud město regulovaný magistrát nezískalo, pak rovněž až do roku 1850.

   Preferované označení je zapisováno pouze v češtině, typ formy jména je
   „\ *uměle vytvořené*\ “.

   **Příklad PREF:**

   **Hroznětín** *(obec : Hroznětín, Karlovy Vary, Česko : působnost od
   1213-1850)* – korporace se v preferovaném označení uvádí česky, i
   když městečko tehdy mělo pouze německé obyvatele, kteří preferovali
   jeho německý název „\ *Lichtenstadt*\ “\ *.*

b) **Entity typu „Velkostatek XY“ existující na území dnešní České republiky.**

   Tato entita zahrnuje dobu celého trvání daného velkostatku (**viz
   přílohu č. 14**), tzn. od jeho vzniku za feudalismu až do jeho
   znárodnění (zestátnění) či konfiskaci po 2. světové válce. Do jeho
   trvání je pojato jak období do roku 1850, kdy byl označován jako panství
   (něm. „\ *Herrschaft“,* lat. „\ *Dominium“*) či statek (něm. „\ *Gut“*)
   a existoval nejen jako hospodářská, ale i jako územně-správní jednotka,
   tak i období následující, včetně jeho trvání v okleštěném územním
   rozsahu v důsledku pozemkové reformy, provedené po vzniku
   Československa.

   Ostatní administrativně vymezená území s vlastní správou na území České
   republiky, např. kraje, obce, samosprávné okresy ad., se vyjadřují pouze
   příslušnými samosprávnými orgány či státními politickými úřady, jež
   patří do podtřídy „orgány, organizační složky a příspěvkové organizace
   veřejné správy“.

   U zahraničních entit se při rozhodování o zařazení do podtřídy
   „administrativně vymezená území s vlastní správou“ nebo „orgány,
   organizační složky a příspěvkové organizace veřejné správy“ postupuje
   analogicky.

   **Příklad** **PREF** zahraniční obce z území s neznámým správním
   vývojem (v roli vydavatele a pečetitele listiny z roku 1725):

   **Tolmezzo** (obec : Tolmezzo, Itálie : působnost 1725)

Orgány, organizační složky a příspěvkové organizace veřejné správy
~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~

Patří sem například:

a) úřady veřejné a soudní správy a zastupitelské sbory, např. vláda,
   Parlament České republiky, Poslanecká sněmovna, Senát, Kancelář
   prezidenta republiky, ministerstva, ústřední úřady, krajské úřady,
   okresní úřady, okresní zastupitelstva, obecní úřady, osadní výbory,
   národní výbory všech stupňů, místní a okresní správní komise, soudy,
   okresní dohlédací hejtmani ad.,

b) státní fondy a jim podobné organizace,

c) archivy, které byly nebo jsou součástí orgánů veřejné správy nebo
   jsou samy orgánem veřejné správy (zpravidla na základě právní normy
   definující organizační složky státu či jinou veřejnou správu); např.
   státní oblastní archivy, státní okresní archivy, archivy ministerstev,
   archivy vojenských a bezpečnostních jednotek, archivy měst a dalších
   samospráv.


Do této podtřídy nepatří například:

a) ostatní archivy mimo veřejnou správu, které se zařazují do podtřídy
   „kulturní, výchovné, výzkumné a zdravotnické organizace a instituce“,
   např. archivy podniků, vědeckých institucí, politických stran;

b) příspěvkové organizace zařaditelné do jiných podtříd; např.
   příspěvková organizace „\ *Výzkumný ústav Silva Taroucy pro krajinu a
   okrasné zahradnictví*\ “ náleží do podtřídy „kulturní, výchovné,
   výzkumné a zdravotnické organizace a instituce“.


Dále **viz přílohy č. 10 a 14**.

Úřady veřejné správy vyjadřují také současná a minulá administrativně
vymezená území s vlastní správou, kromě výjimek, které jsou uvedeny v
předcházející podtřídě. Příslušný státní politický či samosprávný orgán
je vždy třeba vybrat podle daných okolností. Z entit tohoto typu, které
existovaly či existují na území České republiky, to jsou zejména:

a) **obce a města**, která jsou vyjadřována:

   1) regulovanými magistráty – města od regulace jejich magistrátu do roku 1850,

   2) obecními či městskými či jim obdobnými úřady z let 1850–1945 – obce,
      městyse a města z uvedené doby,

   3) příslušnými národními výbory, eventuálně i místními správními
      komisemi – obce a města v letech 1945–1990,

   4) obecními či městskými úřady, magistráty či úřady města – obce a města
      po roce 1990,

b) **části obcí a měst s určitou formou samosprávy**, jež se vyjadřují
   příslušnými osadními zastupitelstvy a osadními, místními či občanskými
   výbory, úřady městské části ad.,

c) **okresy**, které jsou vyjadřovány:

   1) orgány územní samosprávy, jakými byly okresní zastupitelstva či
      silniční komise, okresní správní komise, okresní starostenské sbory;
      popřípadě i orgány politické správy, mezi které patřily okresní
      hejtmanství, okresní správy politické, okresní úřady a landráty (tyto
      pro léta 1939–1945 na území postoupeném Německu na základě Mnichovské
      dohody) – okresy zastupitelské (po roce 1864) a politické (po roce
      1850), které existovaly před rokem 1945,

   2) příslušnými okresními národními výbory, popř. jednotnými národními
      výbory a okresními správními komisemi – okresy z let 1945–1990,

   3) okresními úřady z let 1990–2002 – okresy existující po roce 1990,
      pouze pro dobu do roku 2002 včetně,

d) **kraje**, které jsou vyjadřovány:

   1) krajskými hejtmany existujícími před vznikem krajských úřadů v 18.
      století, krajskými vládami (z let 1850–1855) a krajskými úřady 
      – kraje z doby do roku 1862,

   2) krajskými národními výbory – kraje z let 1949–1990,

   3) krajskými úřady příslušných krajů – kraje od roku 2000,

e) **země**, které na našem území existovaly do roku 1949, jsou
   vyjadřovány příslušnými zemskými sněmy, zemskými zastupitelstvy a
   zemskými národními výbory, popřípadě i orgány politické správy jako byla
   místodržitelství, gubernia a zemské úřady,

f) **ostatní administrativně vymezená území s vlastní správou**, se
   obdobně vyjadřují svými příslušnými správními orgány, např. vojenské
   újezdy, Chebsko před rokem 1850, Sudetská župa (Říšská župa Sudety) a
   vládní obvody – v období 1939–1945 na území postoupeném Německu na
   základě Mnichovské dohody, ad.

   **Příklady PREF:**

   **Magistrát Bechyně** *(Bechyně, Tábor, Česko : 1792-1850)*

   **Městský úřad Červená Řečice** *(Červená Řečice, Pelhřimov, Česko :
   1850-1945)*

   **Místní správní komise Karlovy Vary** *(Karlovy Vary, Karlovy Vary,
   Česko : 1945-1946)*

   **Místní národní výbor Chrudim** *(Chrudim, Chrudim, Česko :
   1945-1961),*

   **Městský národní výbor Chrudim** *(Chrudim, Chrudim, Česko :
   1961-1990)*

   **Obecní úřad Bítovany** *(Bítovany, Chrudim, Česko : 1990-)*

   **Osadní zastupitelstvo Nerad** *(Živanice, Pardubice, Česko :
   působnost od 1875-1941)*

   **Osadní výbor Tašovice** *(Karlovy Vary, Karlovy Vary, Česko :
   2017-)*

   **Místní výbor Nové Zákupy** *(Zákupy, Česká Lípa, Česko : 2009-)*

   **Bezirksvertretung Karlsbad** *(Karlovy Vary, Karlovy Vary, Česko :
   1865-1918)*

   **Okresní úřad Horšovský Týn** *(Horšovský Týn, Domažlice, Česko :
   1928-1938)*

   **Landrat Luditz** *(Žlutice, Karlovy Vary, Česko : 1938-1945)*

   **Okresní národní výbor Chrudim** *(Chrudim, Chrudim, Česko :
   1945-1990)*

   **Krajská vláda Pardubice** *(Pardubice, Pardubice, Česko :
   1850-1855)*

   **Krajský úřad Karlovarského kraje** *(Karlovy Vary, Karlovy Vary,
   Česko : 2000-)*

   **Moravskoslezské gubernium** *(Brno, Brno-město, Česko : 1783-1849)*

   **Český zemský sněm** *(Praha, Česko : 1861-1913)*

   **České místodržitelství** *(Praha, Česko : 1850-1918)*

   **Česko.** *Úřad vlády (Praha, Česko : 1993-)*

   **Česko.** *Státní fond životního prostředí (Praha, Česko : 1993-)*

   **Politische Stände von Herr- und Ritterschaft Erzherzogtums
   Österreich** *(Rakousko : ?-1850)*

   **Státní okresní archiv Pardubice** *(Pardubice, Pardubice, Česko :
   2002-)*

Sdružení organizací
~~~~~~~~~~~~~~~~~~~~~~

Sdružení organizací, mezinárodní a mezivládní organizace, vojenské
pakty, mikroregiony/svazky obcí atp.

   **Příklady PREF:**

   **UNESCO** *(Paříž, Francie : 1945-)*

   **Varšavská smlouva** *(vojenský pakt : Moskva, Rusko : 1955-1991)*

   **Mikroregion Železné hory** *(Ronov nad Doubravou, Chrudim, Česko :
   1999-)*

Vojenské a bezpečnostní jednotky
~~~~~~~~~~~~~~~~~~~~~~~~~~~~~~~~~~~

Včetně paramilitárních, polovojenských, teroristických a partyzánských
skupin a organizací.

   **Příklady PREF:**

   **ETA** *(ozbrojená organizace : 1959-2018)*

   **Československé legie** *(1914-1920)*

   **Partyzánský oddíl Bořek** *(1944-1945)*

   **Vězeňská služba České republiky** *(Praha, Česko : 1993-)*

Organizace založené za účelem podnikání
~~~~~~~~~~~~~~~~~~~~~~~~~~~~~~~~~~~~~~~~~~

Podniky, firmy, výrobní a zemědělská družstva, statky, nevýdělečné
podniky (např. nakladatelství založené pouze za účelem vydávání
spolkového časopisu), fyzické osoby mající charakter korporace – osoby
samostatně výdělečné činné (OSVČ), živnostníci používající korporativní
jméno podniku, živnost vystupující pod jménem fyzické osoby (např.
„\ **Jindřich Křižan, zednický mistr ve Zdounkách**\ “, „\ **A. Lanna a
J. Schebek**\ “). V případě, že označení obsahuje pouze jméno a příjmení
a není ověřeno, že se skutečně jedná o firmu, upřednostní se popis
entity jako fyzické osoby.

Je třeba rozlišovat jméno korporace od obchodních značek nebo jmen
projektů provozovaných korporací, které patří k entitě dílo (viz
například projekt „\ **Radio Černá Hora**\ “ provozovaný korporací
„\ **Černá Hora - Media s. r. o.**\ “).

   **Příklady PREF:**

   **MADETA a. s.** *(České Budějovice, České Budějovice, Česko :
   1995-)*

   **Místní dráha Otrokovice - Zlín - Vizovice, a. s.** *(Zlín, Zlín,
   Česko : 1898-1945)*

   **Místní dráha Otrokovice - Zlín - Vizovice, národní správa ve
   Zlíně** *(Zlín, Zlín, Česko : 1945-1948)*

   **Jednotné zemědělské družstvo Bylany** *(Bylany, Chrudim, Česko :
   1954-1990)*

   **Ing. Václav Vlk** *(firma : Zelený pruh, Praha, Česko : 1994-)*

   **Jindřich Křižan, zednický mistr ve Zdounkách** *(Zdounky, Kroměříž,
   Česko : působnost 1940)*

Politické organizace
~~~~~~~~~~~~~~~~~~~~~~~

Strany, hnutí.

   **Příklady PREF:**

   **Strana zelených** *(Praha, Česko : 1989-),*

   **Republikánská strana zemědělského a malorolnického lidu.** *Místní
   organizace Hradec Králové (Hradec Králové, Hradec Králové, Česko :
   1922-1938)*

   **Panská jednota** *(1394-1405)*

Náboženské organizace a instituce
~~~~~~~~~~~~~~~~~~~~~~~~~~~~~~~~~~~~

Církve a náboženské společnosti, církevní úřady, náboženská sdružení a
spolky, historické právnické osoby – podle kanonického práva. Patří sem
i řádové koleje, církevní školy však náleží do podtřídy „kulturní,
výchovné, výzkumné a zdravotnické organizace a instituce“.

   **Příklady PREF:**

   **Farní úřad Abertamy** *(římskokatolický : Abertamy, Karlovy Vary,
   Česko : asi 1647-2004)*

   **Farní úřad Praha - Staré Město** *(řeckokatolický : Praha, Česko :
   1969-)*

   **Israelitische Kultusgemeinde Eger** *(Cheb, Cheb, Česko :
   1872-1938)*

Kulturní, výchovné, výzkumné a zdravotnické organizace a instituce
~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~

Organizace a instituce pro výchovu, vzdělávání, vědu a kulturu,
zoologické zahrady, botanické zahrady a arboreta, nemocnice, sociální
ústavy; archivy mimo veřejnou správu, např. archivy podniků, vědeckých
institucí, politických stran ad. Naopak archivy, které jsou
organizačními složkami státu či jiné veřejné správy, popř. vnitřními
organizačními jednotkami těchto organizačních složek, patří do podtřídy
„orgány, organizační složky a příspěvkové organizace veřejné správy“.

   **Příklady PREF:**

   **Národní divadlo** *(Praha, Česko : 1881-)*

   **Archiv DIAMO** *(Příbram, Příbram, Česko : 2005-)*

   **Výzkumný ústav Silva Taroucy pro krajinu a okrasné zahradnictví, v.
   v. i.** *(Průhonice, Praha-západ, Česko : 2007-)*

   **Univerzita Karlova.** *Pedagogická fakulta. Katedra české
   literatury (Praha, Česko : asi 1964-)*

   **Univerzita Karlova.** *Lékařská fakulta v Plzni (Plzeň,
   Plzeň-město, Česko : 1959-)*

   **Archiv Univerzity Karlovy** *(Praha, Česko : 1990-)*

   **Obecná škola Stvolny** *(Stvolny, Manětín, Plzeň-sever, Česko :
   1919-1938)*

Nadace a nadační fondy
~~~~~~~~~~~~~~~~~~~~~~~~~

   **Příklady PREF:**

   **Nadační fond Českého rozhlasu** *(Praha, Česko : 2000-)*

   **Nadace pro záchranu a obnovu památky I. kategorie Zámek Horšovský
   Týn** *(Horšovský Týn, Domažlice, Česko : 1994-1998)*

Profesní a zájmové organizace
~~~~~~~~~~~~~~~~~~~~~~~~~~~~~~~~~

Cechy, profesní komory, odborové organizace.

   **Příklady PREF:**

   **Odborový svaz kovodělníků.** *Místní skupina Chlumec nad Cidlinou
   (Chlumec nad Cidlinou, Hradec Králové, Česko : 1897-působnost do
   1928)*

   **Hospodářská komora České republiky** *(Praha, Česko : 1993-)*

   **Bäcker-, Müller- und Zimmerleute-Zunft Klentsch** *(Klenčí pod
   Čerchovem, Domažlice, Česko : 1699-1860)*

Spolky, společenské organizace
~~~~~~~~~~~~~~~~~~~~~~~~~~~~~~~~~~

   **Příklady PREF:**

   **Česká archivní společnost** *(Praha, Česko : 1990-)*

   **Svaz knihovníků a informačních pracovníků České republiky**
   *(Praha, Česko : 1990-)*

   **Sokol** *(Praha, Česko : 1889-1952)*

   **Československá obec legionářská.** *Místní jednota Skuteč (Skuteč,
   Chrudim, Česko : 1921-1948)*

   **Člověk v tísni** *(Praha, Česko : 1992-)*

Zásady popisu korporace
---------------------------

Rozlišování různých korporací
~~~~~~~~~~~~~~~~~~~~~~~~~~~~~~~~~~~

Samostatný záznam korporace se vytváří:
'''''''''''''''''''''''''''''''''''''''

**1. Pokud byla nebo je korporace samostatná a splňuje zejména
následující požadavky nebo jejich podstatnou část:**

a) funkční a organizační samostatnost, projevující se i samostatnou
   spisovou službou,

b) právní akt o utvoření, kompetenci a jednacím řádu,

c) samostatná bilance a běžný účet ve finančním ústavu,

d) samostatný organizační řád,

e) vlastní pečeť nebo razítko,

f) hlavička na dopisním papíře,

g) vydávání stanovisek nebo rozhodnutí vlastním jménem.


**2. Pokud to pro daný typ korporace stanovuje příloha č. 14.**

**3. Změnila se korporativnost** u následujících typů korporací (z i
na):

  - akciová společnost,
  - komanditní společnost,
  - komunální podnik,
  - koncernový podnik,
  - národní podnik,
  - obecně prospěšná společnost,
  - oborový podnik,
  - odštěpný závod,
  - příspěvková organizace,
  - společnost s ručením omezeným,
  - státní organizace,
  - státní podnik,
  - veřejná obchodní společnost,
  - výrobně hospodářská jednotka,
  - výrobní družstvo.

Ostatní změny korporativnosti neuvedené v příloze č. 14 a v tomto bodě
se při tvorbě záznamů neuplatňují (například změna z rozpočtové na
hospodářskou organizaci, z občanského sdružení na zapsaný spolek apod.).

**4. U zbytkových státních podniků; podniků a jiných korporací v
likvidaci; podniků, živností či dalších korporací (např. zdravotnických
zařízení a ordinací, právních kanceláří ad.) v národní či jiné vnucené
nebo úřední správě zavedené v přelomové době a způsobené vnějšími,
zejména politickými vlivy**, tzn. nevztahuje se na přechodné nucené
správy a sekvestrace, např. z důvodu zadlužení, kdy po splacení dluhu či
prodeji byla daná korporace z nucené správy propuštěna a její existence
pokračovala dále.

   **Příklady**:

   **SPT Telecom, s. p.** *(Praha, Česko : 1994-2005), telekomunikační
   podnik* – zbytkový státní podnik

   **SPT Telecom, s. p. v likvidaci** *(Praha, Česko : 2005),
   telekomunikační podnik*

   **Dominik Schöniger, knihtiskárna, národní správa** *(Ostrov, Ostrov,
   Karlovy Vary, Česko : 1945-asi 1950), tiskařský podnik*

   Poznámka: národní správa dosazená do podniku německého vlastníka na
   základě dekretu prezidenta republiky č. 5/1945 Sb.

   **Kommissarische Leitung der Fa. S. Bloch** *(Karlovy Vary, Karlovy
   Vary, Karlovy Vary, Česko : působnost 1938), nevýrobní podnik
   zaměřený na velkoobchod s vejci a máslem*

   Poznámka: úřední správa dosazená do židovským majitelem vlastněné
   firmy S. Bloch, Eier- und Butter Großhandlung, v Karlových Varech po
   záboru československého pohraničí nacistickým Německem.

   **„Techno“ Lederer & Ulm. Erzeugung chem. techn. Artikel.
   Treuhänder** *(Doubí, Karlovy Vary, Karlovy Vary, Česko : působnost
   1938), výrobní podnik zaměřený na produkci prskavek a mucholapek*

   Poznámka: úřední správa dosazená do podniku po záboru
   československého pohraničí nacistickým Německem a po útěku židovské
   společnice firmy před nacisty.

   **Kurhaus „Nordlicht“** *(Karlovy Vary, Karlovy Vary, Karlovy Vary,
   Česko : působnost 1938), zdravotnické zařízení následné
   hospitalizační péče*

   Poznámka: úřední správa dosazená do lázeňského domu po záboru
   československého pohraničí nacistickým Německem a po útěku židovské
   majitelky před nacisty.

**5. Jedná se o novou korporaci stejného jména.**

Platí například pro spolky zrušené po Únoru 1948 a obnovené po roce
1990.

   **Příklady PREF:**

   **Československo.** *Ministerstvo železnic (Praha, Česko :
   1918-1938)*

   **Československo.** *Ministerstvo železnic (Praha, Česko :
   1952-1953)*

   **Sokol** *(Praha, Česko : 1889-1952)*

   **Sokol** *(Praha, Česko, 1990-)*

   **Místní národní výbor Skaštice** *(Skaštice, Kroměříž, Česko :
   1945-1984)*

   **Místní národní výbor Skaštice** *(Skaštice, Kroměříž, Česko :
   1990)*

**Výjimka:** Spolky s činností přerušenou v průběhu první a druhé
světové války – viz výše uvedený příklad „\ **Sokol** *(Praha, Česko :
1889-1952)“*.

**6. Došlo ke změně jurisdikce, která je uváděna ve jméně popisované
entity.**

   **Příklady PREF:**

   **Československo.** *Ministerstvo vnitra (Praha, Česko : 1918-1939)*

   **Protektorát Čechy a Morava.** *Ministerstvo vnitra (Praha, Česko :
   1939-1945)*

**7. Došlo ke změně (nikoli pouhému přejmenování) nadřízené korporace,
která je součástí preferovaného označení popisované entity.**

   **Příklady PREF:**

   **Rakousko 1867-1918.** *K. k. Handelsministerium. Lokalbahnamt
   (Vídeň, Rakousko : 1894-1896)*

   **Rakousko 1867-1918.** *K. k. Eisenbahnministerium. Lokalbahnamt
   (Vídeň, Rakousko : 1896-?)*

**8. Pokud je u korporací z podtřídy „organizace založené za účelem
podnikání“ třeba vytvořit zjednodušený záznam podnikové entity
(podrobněji viz kapitolu č. 9.2.3).**

   **Příklad:**

   Zjednodušený archivní autoritní záznam podnikové entity, k níž nebyly
   známy podrobnosti v době vytváření a schvalování záznamu:

   **PREF:** hlavní část jména a doplněk: **TOS Kuřim** *(působnost
   1978)*

   stručná charakteristika: *zjednodušená podniková entita; podnik
   zabývající se strojírenskou výrobou*

   Následně vytvořené archivní autoritní záznamy po dohledání přesného
   vývoje (PREF bez stručné charakteristiky):

   **TOS Kuřim, n. p.** *(Kuřim, Brno-venkov, Česko : 1950-1957)*

   **Továrny na obráběcí stroje a nářadí, n. p., Praha.** *Závod 05 TOS
   Kuřim (Kuřim, Brno-venkov, Česko : 1958-1968)*

   **TOS Kuřim, n. p.** *(Kuřim, Brno-venkov, Česko : 1969-1980)*

   **Továrny strojírenské techniky, n. p., Praha.** *TOS Kuřim, k. p.
   (Kuřim, Brno-venkov, Česko : 1980-1989)*

   **TOS Kuřim, s. p.** *(Kuřim, Brno-venkov, Česko : 1989-1990)*

   **TOS Kuřim, a. s.** *(Kuřim, Brno-venkov, Česko : 1991-)*

Důvodem pro založení samostatného záznamu není:
'''''''''''''''''''''''''''''''''''''''''''''''

a) změna jména nesouvisející s výše uvedenými kritérii 1. až 8.,

b) změna rozsahu geografické působnosti, která se nepromítla do jména –
vývoj územního rozsahu působnosti se promítá do příslušného prvku IS
CAM.

| \*\*
| \*\*

   **Příklad:**

   V roce 1945 byly založeny: Místní národní výbor Měčín, MNV Bíluky,
   MNV Nedanice a MNV Třebýcina. K 1. 1. 1964 došlo ke sloučení obce
   Měčín (okres Klatovy) s okolními obcemi Bíluky, Nedanice a Třebýcina.
   Nadále existoval Místní národní výbor Měčín, jehož územní kompetence
   se rozšířila i na tři uvedené vesnice, ve kterých byly dosavadní
   místní národní výbory zrušeny.

   Protože se jméno Místního národního výboru Měčín v důsledku rozšíření
   územní kompetence nijak nezměnilo, jedná se o tu samou entitu a
   záznam nové korporace se nezakládá. Doba existence entity MNV Měčín
   tedy bez ohledu na uvedené rozšíření v roce 1964 trvala: 1945-1990.

c) změna zřizovatele, změna majitele,

d) změna sídla a adresy,

e) změna IČO bez dalších zásadních změn (Poznámka: v řadě případů IČO
zůstávalo stejné, přestože došlo k významným změnám – například z MNV na
obecní úřad, což v daném případě nebrání zakládání nových záznamů.),

f) přípravné výbory zřizované za účelem založení korporace (JZD, spolku
apod.) – přípravný výbor a jím založená korporace jsou jedna entita,

g) změny pravomocí korporace.

Takové a další zde neuvedené případy jsou řešeny prostřednictvím
variantního označení v kombinaci s datací použití jména, případně
příslušnou událostí či vztahem. Vždy je přitom třeba posoudit konkrétní
okolnosti.

Vnitřní organizační jednotky
~~~~~~~~~~~~~~~~~~~~~~~~~~~~~~~~~~

Samostatné záznamy pro vnitřní organizační jednotky korporací se
zakládají v případě, že je některá část významná a je potřebné ji použít
při vytváření vztahů nebo v souvislosti s událostmi jiných entit (např.
„\ **Česko.** *Ministerstvo vnitra. Odbor bezpečnostní politiky*\ “).
Zvláště to platí, pokud organizační jednotka působí v jiném sídle, než
je sídlo nadřízené složky (např. „\ **České cementárny a vápenice n. p.
Prachovice.** *Závod 03 Vápenný Podol*\ “). Naopak není například nutné
povinně zaznamenávat jednotlivé referáty úřadu. Právě tak se jako entity
třídy korporace nezaznamenávají funkcionáři a pracovníci korporace.

O tom, zda se k jednotce popisu při tvorbě přístupových bodů připojuje
jen záznam vnitřní organizační jednotky, nebo i archivní autoritní
záznam entity, jejíž je součástí, rozhoduje kontext, v němž entita ve
zdroji informace vystupuje.

Zjednodušený záznam podnikové entity
~~~~~~~~~~~~~~~~~~~~~~~~~~~~~~~~~~~~~~~~~~

Zjednodušený záznam podnikové entity slouží ke zjednodušení tvorby
archivního autoritního záznamu a vytvoření přístupového bodu s pomocí
tohoto záznamu, pokud zpracovateli nejsou dostupné podrobnosti o vývoji
daného podniku. Děje se tak za následujících podmínek:

a) archivní autoritní záznam se vytváří pouze u korporací z podtřídy
   „organizace založené za účelem podnikání“,

b) archivní autoritní záznam nesmí být použit pro podnik vystupující v
   roli původce. Je uplatňován pouze pro ostatní role dané entity.


Pravidla tvorby zjednodušeného záznamu podnikové entity:

a) jméno zjednodušené podnikové entity se uvádí do hlavní části jména, a
   to i v případech, kdy se jedná o vnitřní organizační jednotku,

b) v případě nejistoty se korporativnost a chronologický doplněk
   neuvádí,

c) geografický doplněk se uvádí na úrovni stát a níže,

d) na začátku stručné charakteristiky se povinně uvádí text
   „\ *zjednodušená podniková entita;*\ “, za středníkem se uvede
   standardní bližší specifikace,

e) pro označení entity se použije obvykle nejdéle používané nebo
   nejznámější jméno bez ohledu na změny korporativnosti podniku a na
   dočasné přerušení existence (například v období německé okupace za druhé
   světové války).


**Vztah „zjednodušená podniková entita“**

Napojení archivních autoritních záznamů přesně vymezených a známých
entit podtřídy „organizace založené za účelem podnikání“ (například v
roli původce) na zjednodušený záznam podnikové entity se řeší vztahem
„zjednodušená podniková entita“. U entit typu zřizovaná organizace z
jiné podtřídy (například podnikové učiliště, mateřská škola, výzkumný
ústav) se tento vztah nepoužívá. Vztah „zjednodušená podniková entita“
se dále neaplikuje k vyjádření nadřízenosti a podřízenosti korporací – k
tomu slouží vztah „je část“. Vztah „zjednodušená podniková entita“ je
opakovatelný a jeho datace se neuvádí.

Jako jedno z variantních označení přesně vymezených entit se vždy
používá preferované označení ze zjednodušeného záznamu podnikové entity,
pokud u nich byl zpracovatelem vytvořen k oné „zjednodušené“ entitě
vztah.

Pokud je dodatečně zpřesněn popis korporace, pak se zjednodušený záznam
podnikové entity od jednotky popisu odpojí a napojí se na ni zpřesněný
záznam daného podniku (viz též příklady **v kapitole 9.2.1**).

Anonymní a blíže neznámé korporace
~~~~~~~~~~~~~~~~~~~~~~~~~~~~~~~~~~~~~~~~

Není-li známo jméno, záznam takové entity se nezakládá.

Součásti a prvky popisu korporace
-------------------------------------

Společným prvkem popisu pro všechny korporace je správné začlenění do
třídy a podtřídy na základě výběru z číselníku (povinný PP).

Označení
~~~~~~~~~~~~~~

Pokud není níže uvedeno jinak, při tvorbě označení u příslušných tříd a
podtříd se postupuje **podle přílohy č. 14**. U entit neuvedených v
příloze č. 14 se vytváří analogicky k příkladům uvedeným **v příloze č.
10**.

Vnitřní organizační jednotky se uvádějí strukturovaně od organizační
jednotky vyšší k jednotce nižší, přičemž není nutné vyjmenovat celou
hierarchickou strukturu (například u entity „Česko. Státní zemědělský
intervenční fond, Regionální odbor 4 – Hradec Králové. Regionální
pracoviště Pardubice“ postačí uvést do hlavní a vedlejší části jména
„\ **Česko.** *Státní zemědělský intervenční fond. Regionální pracoviště
Pardubice*\ “).

Hierarchicky nadřazené celky se neuvádějí u vnitřních organizačních
jednotek se samostatně srozumitelnými, nezaměnitelnými a obecně vžitými
jmény (například „\ **Státní okresní archiv Pardubice**\ “ namísto
„\ **Státní oblastní archiv v Hradci Králové.** *Státní okresní archiv
Pardubice*\ “). V případě změny (nikoli pouhého přejmenování) nadřízené
korporace, která se v PREF uvádí, je nezbytné vytvořit vždy nový záznam
(viz **kapitolu 9.2.1**).

Preferované označení
^^^^^^^^^^^^^^^^^^^^

Hlavní část jména
'''''''''''''''''

**Povinnost:** povinný PP.

**Pravidla:**

Vyplňuje se:

a) jurisdikce: [hlavní část jména - jurisdikce]. [vedlejší část jména -
   název]. Například: **Česko.** *Ministerstvo vnitra*,

b) jméno nadřízené korporace, pokud je součástí označení a pokud
   neexistuje jurisdikce a existuje podřízená korporace,

c) celé jméno, pokud neexistuje jurisdikce a nadřízená korporace není
   součástí označení.


Pokud sídlo nebo jiná specifikace není součástí jména, uměle se do něj
nepřidává.

Jurisdikce (územní působnost) ve formě označení státu/země se uvádí jako
hlavní část jména, jestliže se jedná o korporaci státní správy nebo
územní samosprávy, která zároveň působí na celém území státu nebo země
(**srovnej přílohu č. 11**). Tato jurisdikce se uvádí i v případě
vnitřních organizačních jednotek centrálních celostátních a celozemských
orgánů (např. regionálních pracovišť centrálních úřadů). Neuvádí se
naopak v případě, že je patrná z vlastního jména korporace.

   **Příklad nutnosti uvádět jurisdikci:**

   hlavní část jména: **Československo.**

   vedlejší část jména: *Státní úřad statistický. Krajské oddělení XY*

..

   **Příklady korporací, u nichž se jurisdikce neuvádí, neboť je patrná
   z vlastního jména:**

   hlavní část jména: **Český statistický úřad.**

   vedlejší část jména: *Krajská správa XY*

   hlavní část jména: **Moravské gubernium**

Příklady jurisdikcí pro území bývalého Československa jsou uvedeny **v
příloze č. 11**.

V preferovaném označení lze zkratku použít pouze:

a) pokud se označuje korporativnost (například „\ *k. s.*\ “; „\ *spol.
   s r. o.*\ “; „\ *s.r.o.*\ “; „\ *GmbH*\ “; „\ *a.s.*\ “; „\ *AG*\ “;
   „\ *n. p.*\ “; „\ *z. s.*\ “); rozepsání těchto zkratek ve VAR je
   nepovinné (viz kapitolu 6.3.5);

b) pokud je zkratka součástí úřední podoby jména nebo toto jméno bylo
   vybráno jako preferované označení (např. „\ **SPT Telecom**\ “,
   „\ **UNESCO**\ “, „\ **SS**\ “). Pokud je to účelné, jsou zkratky
   rozepisovány ve VAR. Naopak pokud existuje zkratka, ale v PREF byla
   zvolena rozepsaná verze, uvede se zkratka ve VAR (**viz kapitolu
   6.3.5**).

Použití cizojazyčné formy jména korporace jako preferovaného označení se
řídí následujícími pravidly, pokud neurčuje **příloha č. 14** jinak (viz
též **kapitolu 6.3.5**):

1. V případě souběžně užívaných cizojazyčných a českých jmen korporací v
jazykově smíšených oblastech se použije cizojazyčné jméno u korporací
zaniklých před rokem 1918, pokud bylo prokazatelně dobově preferováno
(např. „\ **Bezirksamt Reichenberg**\ “ – úřad se nalézal v
německojazyčné části země). České jméno („\ *Okresní úřad Liberec*\ “)
se uvede jako variantní označení.

2. V případě státních institucí v českých zemích, které fungovaly i po
roce 1918, musí být uveden jako preferované označení vždy český název.
Cizojazyčné jméno se uvede ve variantním označení.

3. V případě nestátních korporací (např. samospráva, školství) v
jazykově smíšených oblastech, které existovaly i po roce 1918, je
použití cizojazyčného jména povinné, pokud jej korporace preferovala.
České jméno se musí v takovém případě uvést jako variantní označení.

4. V případě institucí a organizací na odtržených československých
územích v období 1938–1945 se použije cizojazyčné jméno povinně (např.
„\ **Amtsgericht Trautenau**\ “). Pokud byla užívána česká varianta nebo
je možný kvalifikovaný překlad, uvede se ve variantním označení
(„\ *Úřední soud Trutnov*\ “).

5. V případě českých úřadů v období protektorátu se preferuje české
jméno a německé se povinně uvádí ve variantním označení. Naopak v
případě německých úřadů existujících na území Protektorátu Čechy a
Morava se preferuje jméno německé a český překlad se uvádí ve VAR.

6. Pokud je součástí jména korporace i její sídlo, zapisuje se ve tvaru
používaném ve zdroji, z něhož je preferované označení převzato
(„\ *Liberec*\ “, „\ *v Liberci“*, „\ *pro Liberec a okolí*\ “,
„\ *Reichenberg*\ “, „\ *in Reichenberg*\ “ apod.). Oproti názvu
archivního souboru v evidenci NAD tedy nemusí být v 1. pádu.

Vedlejší část jména
'''''''''''''''''''

**Povinnost:** povinný PP za určitých okolností, v ostatních případech
se neuvádí.

**Pravidla:**

Prvek je neopakovatelný. Používá se jen v případě, že v hlavní části
jména se vyplňuje jurisdikce ve formě jména státu/země, nebo nadřízená
korporace.

Pokud je do prvku popisu vedlejší část jména potřeba zapsat
strukturované jméno, jednotlivé části jména se zapisují za sebe,
odděleny jsou tečkou a mezerou za ní, za tečkou následuje velké písmeno.

   **Příklad syntaxe:**

   **[hlavní část jména - jurisdikce].** [vedlejší část jména - 1. část
   názvu. 2. část názvu]

   **Česko.** *Ministerstvo vnitra. Odbor archivní správy a spisové
   služby*

U církevních řádů se do vedlejší části jména zapisuje typ organizační
jednotky uvedené v pramenech („\ *Opatství*\ “, „\ *Provincialát*\ “,
„\ *Kolej*\ “ apod.). Pokud pramen typ neuvádí, zapisuje se termín
*„Konvent“* (**viz přílohu č. 14**).

Doplněk
'''''''

**Pravidla:**

Doplněk není opakovatelný.

Pro každý typ doplňku existuje samostatný prvek popisu.

Typy doplňků a jejich pořadí:

1. Obecný doplněk
                 

**Povinnost:** povinný PP za určitých okolností, v ostatních případech
se neuvádí.

**Pravidla:** Doplněk se píše v případech uvedených **v příloze č. 14**
a dále k odlišení od jiných entit se stejným jménem a k identifikaci
podnikajících fyzických osob vystupujících jako firma či živnost.

   **Příklad podnikající fyzické osoby vystupující jako firma:**

   **Otakar Pokoj** *(firma : Veveří, Brno, Brno-město, Česko : asi
   1928-asi 1949), nakladatelský podnik*

   **Příklad firmy, u níž se obecný doplněk nepoužívá, přestože obsahuje
   jméno fyzické osoby:**

   **P. A. Šlechta a syn** *(Lomnice nad Popelkou, Semily, Česko : asi
   1911-1938), textilní výrobní podnik*

2. Geografický doplněk
                      

**Povinnost:** povinný PP u původců za určitých okolností, v ostatních
případech doporučený.

**Pravidla:**

Do geografického doplňku se zapisuje sídlo korporace. Neuvádí se v
následujících případech:

a) pokud korporace současně sídlí/sídlila ve více obcích (netýká se
   vnitřních organizačních jednotek, které jsou řešeny jako samostatné
   entity),

b) stálé sídlo neexistuje (např. „\ **Partyzánská brigáda Mistr Jan
   Hus**\ “) nebo není dohledatelné.


V geografickém doplňku se používá údaj ze vztahu „sídlo“ (vždy poslední
známé), pokud je v něm napojen nezaniklý, tj. dosud existující
geografický objekt, a to na úrovni obec či vojenský újezd a níže.
Skutečnost, že sídlo je nebo není uvedeno již ve jméně korporace, nemá
na tuto zásadu vliv. Pouze výjimečně, například pokud nemůžeme přesně
stanovit sídlo nalézající se v nižší sídelní jednotce, která však byla
později rozdělena mezi dvě sousední obce, lze uvést geografický doplněk
začínající na nejbližší společnou úroveň pro tyto dvě obce (okres,
stát).

Pokud korporace změnila v době své existence sídlo, připouští se ve
variantním označení uvést geografický doplněk, který odpovídá sídlu
korporace v příslušné době.

   **Příklad odlišnosti geografického doplňku v návaznosti na změny
   sídla korporace:**

   **PREF: Jáchymovské doly - stavební závody, n. p.** *(Příbram,
   Příbram, Česko : 1956-1965)* – jde o oficiální název celé korporace,
   nikoli o vyjádření hierarchie s vnitřní organizační jednotkou;
   chronologický doplněk je stejný pro PREF i VAR, lišit se bude datace
   použití jména.

   **VAR:**

   *JD stavební závody, n. p. (Příbram, Příbram, Česko : 1956-1965)*

   *Jáchymovské doly - stavební závody, n. p. (Jáchymov, Karlovy Vary,
   Česko : 1956-1965)*

   *Jáchymovské doly - stavební závody, n. p. (Kamenná, Milín, Příbram,
   Česko : 1956-1965)*

U zjednodušených záznamů podnikových entit se geografický doplněk uvádí
na úrovni stát a níže (viz **kapitolu 9.2.3**).

   **Příklady PREF:**

   **Okresní hejtmanství Chrudim** *(Chrudim, Chrudim, Česko :
   1850-1855)*

   **Obecní úřad Bítovany** *(Bítovany, Chrudim, Česko : 1904-1945)*

   **Městský úřad Červená Řečice** *(Červená Řečice, Pelhřimov, Česko :
   1850-1945)*

   **Místní národní výbor Lhotka** *(Lhotka, Frýdek-Místek, Česko :
   1945-1990)*

   **Místní národní výbor Lhotka** *(Lhotka, Přerov, Česko : 1945-1975)*

   **Krajský úřad Pardubického kraje** *(Pardubice, Pardubice, Česko :
   2000-)*

   **Sbor dobrovolných hasičů Žilina** *(Žilina, Kladno, Česko :
   1996-2016)*

   **Univerzita Karlova.** *Pedagogická fakulta (Praha, Česko : 1964-)*
   – v případě Prahy se okres neuvádí (**viz kapitolu 12.3.1**)

   **Restaurace a jídelny Žďár nad Sázavou** *(Žďár nad Sázavou, Žďár
   nad Sázavou, Česko : 1960-1988)*

   **MADETA a. s.** *(České Budějovice, České Budějovice, Česko :
   1995-)*

   **Strana zelených** *(Praha, Česko : 1989-)*

   **Česko.** *Úřad pro zastupování státu ve věcech majetkových. Referát
   Chrudim (Chrudim, Chrudim, Česko : 2002-2010)*

   **Bürgermeisteramt Scheles** *(Žihle, Plzeň-sever, Česko :
   1850-1945)*

   **Amtsgericht Luditz** *(Žlutice, Karlovy Vary, Česko : 1938-1945)*

   **Příklad korporace, jejíž sídlo bylo v dnes již zaniklé obci:**

   **Četnická stanice Ervěnice** *(Most, Most, Česko: asi 1877-1938)* –
   v geografickém doplňku je použita současná lokalita („město Most“),
   která původní sídlo teritoriálně zahrnuje. Zapisuje se zpravidla
   ručně, neboť ve vztahu sídlo je napojen pouze archivní autoritní
   záznam zaniklé obce – „\ **Ervěnice** *(Most, Most, Česko :
   zaniklo)*\ “, který nesmí být v geografickém doplňku použit (viz
   **kapitolu 6.3.5** – Společná pravidla pro geografický doplněk).

   **Magistrat der Stadt Duppau** *(Hradiště, Karlovy Vary, Česko :
   1795-1850)* – v geografickém doplňku je použit současný vojenský
   újezd Hradiště, na jehož území se sídlo dané korporace (dnes již
   zaniklé město Doupov) nalézalo.

Úrovně nižší než obec (např. část obce, ulice) se do geografického
doplňku dále zapisují na pozici před obcí u korporací, je-li třeba
upřesnit sídlo, identifikovat sídlo uvedené v cizím jazyce, nebo odlišit
dané korporace od jiných v rámci nižší sídelní jednotky (např. u
živností, základních škol v rámci jedné čtvrti, ulice apod.).

   **Příklady upřesnění sídla v PREF:**

   **D. R. Schöniger, litographische Kunstanstalt, Buch und
   Steindruckerei** *(Ostrov, Ostrov, Karlovy Vary, Česko : 1911-1945)*

   **Příklad korporace s PREF v cizím jazyce, která svého času
   existovala v samostatné obci, jež je však nyní již částí jiné obce:**

   **Gemeindeamt Ullersgrün** *(Oldřiš, Merklín, Karlovy Vary, Česko :
   1850-1945)* – dřívější obec Oldřiš (něm. „Ullersgrün“) je dnes
   součástí obce Merklín. Jelikož je PREF v němčině, uvádí se v
   geografickém doplňku i dnešní příslušná část obce (Oldřiš). Srovnej s
   příkladem „\ *Bürgermeisteramt Scheles*\ “ výše.

   **Příklady pro odlišení korporací v rámci nižší sídelní jednotky**
   (uživatelské označení):

   **Obecná a měšťanská škola chlapecká v Třebíči** *(Horka-Domky,
   Třebíč, Třebíč, Česko : 1924-1945), škola základního všeobecného
   vzdělávání sídlící na zaniklé Hanělově ulici*

   **Obecná a měšťanská škola chlapecká v Třebíči** *(Vnitřní Město,
   Třebíč, Třebíč, Česko : 1924-1945), škola základního všeobecného
   vzdělávání*

3. Chronologický doplněk
                        

**Povinnost:** povinný PP za určitých okolností, v ostatních případech
doporučený.

**Pravidla:** Používá se údaj z prvků popisu datum vzniku, datum zániku,
datace působnosti. Povinně se uvádí pouze tehdy, pokud je třeba od sebe
odlišit dvě různé korporace se stejným jménem, které existovaly v různém
období, nebo pokud jsou uvedeny **v příloze č. 14** (viz též komentář k
rámcovému chronologickému doplňku v uvedené příloze).

   **Příklady PREF:**

   **Obecní úřad Skaštice** *(Skaštice, Kroměříž, Česko : 1850-1945)*

   **Obecní úřad Skaštice** *(Skaštice, Kroměříž, Česko : 1990-)*

Typ formy jména
'''''''''''''''

**Povinnost:** nepovinný PP.

**Pravidla:** Uvádí se u preferovaného i variantního označení; výběr z
číselníkové nabídky:

a) úřední,

b) uměle vytvořené – uvádí se vždy u entity podtřídy „administrativně
vymezená území s vlastní správou“ typu jméno obce/města XY (obec) či
Velkostatek XY,

c) jediný známý tvar,

d) zkratka/akronym – používá se i pro zkratky typu MNV XY,

e) historická/dřívější podoba,

f) přezdívka/zlidovělá podoba,

g) zjednodušená podoba,

h) zkomolená podoba,

i) podoba s čestným názvem,

j) podle jiných pravidel,

k) překlad.

Datace použití jména od-do
''''''''''''''''''''''''''

**Povinnost:** nepovinný PP.

**Pravidla:**

Jde o dva samostatné PP (zvlášť „od“ a „do“).

   **Příklad:**

   **PREF:** **Národní technická knihovna** *(Praha, Česko : 1960-)*

   datace použití jména: *2009-*

   **VAR:** *Státní technická knihovna*

   datace použití jména: *1960-2009*

Uvádí se období jeho užívání, je-li odlišné od data existence entity.

   **Příklad entity podtřídy „administrativně vymezená území s vlastní
   správou“, u níž je vyjádření datace použití jména obzvláště
   žádoucí:**

   **PREF: Nejdek** *(obec : Nejdek, Karlovy Vary, Česko, asi
   1400-1842)*

   Příklady VAR:

   **VAR 1:**

   hlavní část jména: *Purkmistr, rychtář, rada a celá obec v Nejdku*

   datace použití jména: *asi 1400-asi 1700*

   **VAR 2:**

   hlavní část jména: *Bürgermeister, Richter, Rat und ganze Gemeinde zu
   Neudek*

   datace použití jména: *asi 1400-asi 1700*

   **VAR 3:**

   hlavní část jména: *Magistrát v Nejdku*

   datace použití jména: *asi 1700-1792*

   **VAR 4:**

   hlavní část jména: *Magistrath zu Neudeckh*

   datace použití jména: *asi 1700-1792*

   **VAR 5:**

   hlavní část jména: *Městský rychtářský úřad Nejdek*

   datace použití jména: *1792-1842*

   **VAR 6:**

   hlavní část jména: *Stadtrichteramt Neudek*

   datace použití jména: *1792-1842*

Variantní označení
^^^^^^^^^^^^^^^^^^

**Povinnost:** doporučená část archivního autoritního záznamu.

**Pravidla:**

Uvádějí se všechna další zjištěná nebo pravděpodobná jména korporace
včetně zkratek, akronymů, jazykových a gramatických variant jména a změn
jména.

Struktura je stejná jako u preferovaného označení.

Označení jako generovaný údaj
^^^^^^^^^^^^^^^^^^^^^^^^^^^^^

Jednotlivé části označení jsou do souhrnného „Označení“ generovány
automaticky dle následujícího pořadí spolu s oddělovači (hranaté závorky
označují prvky popisu):

**PREF i VAR:** [hlavní část jména]. [vedlejší část jména] ([obecný
doplněk] : [geografický doplněk] : [chronologický doplněk])

9.3.2 Vznik
~~~~~~~~~~~

**Povinnost:** povinná část archivního autoritního záznamu u původců, v
ostatních případech doporučená.

**Pravidla:**

U archivního autoritního záznamu entity třídy „korporace“ se dle způsobu
vzniku volí mezi dvěma možnostmi:

a) vznik,

b) působnost od.

Pro výběr způsobu vzniku (dále též zjednodušeně „událost“) jsou
rozhodující tato kritéria: pokud je datum vzniku známo nebo je lze
odhadnout, použije se událost „Vznik“, v opačném případě se použije
událost „Působnost od“.

Událost Vznik
^^^^^^^^^^^^^

Vyplňuje se:

1. Datace vzniku
''''''''''''''''

**Povinnost:** povinný PP u původců, v ostatních případech doporučený.

**Pravidla:** Přesné datum skutečného vzniku. Není-li přesné datum
známo, může se uvést kvalifikovaný odhad.

2. Vztahy spojené s událostí Vznik
''''''''''''''''''''''''''''''''''

**Povinnost:** nepovinné, kromě vztahu „předchůdce“.

**Pravidla:**

a) zakladatel/zřizovatel (vztah) – vazba na archivní autoritní záznam
(dále též jen „záznam“) zakladatele/zřizovatele,

b) předchůdce (vztah) – vazba na záznam entity, ze které korporace
vznikla nebo jejíž převzala agendu; o předchůdci platí analogicky totéž,
co je uvedeno o nástupci níže v kap. 9.3.3; **povinnost:** existuje-li
jeho záznam, povinný u původců, v ostatních případech doporučený,

c) dokument (vztah) – vazba na záznam dokumentu, který se týká vzniku
korporace,

d) místo (vztah) – vazba na záznam místa vzniku,

e) entita související se vznikem (vztah) – vazby na záznamy entit ze
všech tříd souvisejících se vznikem.

3. Typ vzniku
'''''''''''''

**Povinnost:** povinný PP u původců, v ostatních případech doporučený.

**Pravidla:** Výběr z číselníkové nabídky:

a) vznik zřízením/založením – např. zřizovatel vydal zřizovací listinu,
vznik na základě právní normy, např. zákona, korporace se sama založila,
korporace byla založena zakladatelem/zřizovatelem jinak než zřizovací
listinou, rozhodnutím či právní normou, zřizovatel vydal rozhodnutí,
korporace byla obnovena (znovu založena),

b) vznik zahájením činnosti – používá se pokud:

1) se datum zahájení činnosti výrazně liší od jiného data vzniku
(typické u spolků a přípravných výborů zřízených za účelem založení
korporace – **viz kapitolu 9.2.1**),

2) jiný typ vzniku nelze použít (typicky u stolních společností a jiných
neoficiálních korporací),

c) vznik změnou předchůdce – např. vznik změnou právního statusu
předchůdce, vznik změnou korporativnosti předchůdce, vznik sloučením
předchůdce/předchůdců, které se promítne do preferovaného označení nové
sloučené korporace, vznik přeřazením předchůdce – změna nadřízené
korporace nebo organizačního začlenění, které se promítne do
preferovaného označení (ne vždy spojeno se změnou sídla), vznik
odštěpením od předchůdce – opuštění organizační struktury a vznik
samostatné korporace (ne vždy spojeno se změnou sídla), vznik rozdělením
předchůdce do více nástupnických korporací (**viz též kapitolu 9.2.1**),

d) vznik zápisem do evidence – např. zápis do obchodního, podnikového,
spolkového rejstříku,

e) nespecifikovaný vznik.

4. Poznámka k události Vznik
''''''''''''''''''''''''''''

**Povinnost:** nepovinný PP.

Událost Působnost od
^^^^^^^^^^^^^^^^^^^^

Vyplňuje se:

1. Datace působnosti od
'''''''''''''''''''''''

**Povinnost:** povinný PP u původců, v ostatních případech doporučený.

**Pravidla:** dolní hranice časového rozmezí působnosti korporace.

2. Vztahy spojené s událostí Působnost od
'''''''''''''''''''''''''''''''''''''''''

**Povinnost:** nepovinný PP.

**Pravidla:** dokument (vztah) – vazba na záznam dokumentu, který
obsahuje údaj o dolní hranici časového rozmezí působnosti korporace.

3. Poznámka k události Působnost od
'''''''''''''''''''''''''''''''''''

**Povinnost:** nepovinný PP.

Zánik
~~~~~~~~~~~

**Povinnost:** existuje-li, pak povinná část archivního autoritního
záznamu u původců, v ostatních případech doporučená.

**Pravidla:** U archivního autoritního záznamu entity třídy „korporace“
se dle způsobu zániku volí mezi dvěma událostmi:

a) zánik,

b) působnost do.

Pro výběr způsobu zániku (dále též zjednodušeně „událost“) jsou
rozhodující tato kritéria: pokud je datum zániku známo nebo je lze
odhadnout, použije se událost „Zánik“, v opačném případě se použije
událost „Působnost do“.

Událost Zánik
^^^^^^^^^^^^^

Vyplňuje se:

1. Datace zániku
''''''''''''''''

**Povinnost:** povinný PP u původců, v ostatních případech doporučený.

**Pravidla:** přesné datum skutečného zániku, není-li přesné datum
známo, může se uvést kvalifikovaný odhad.

2. Vztahy spojené s událostí Zánik
''''''''''''''''''''''''''''''''''

**Povinnost:** nepovinné, kromě vztahu „nástupce“.

**Pravidla:**

a) likvidátor (vztah) – vazba na záznam likvidátora,

b) nástupce (vztah) – vazba na záznam entity, která se stala nástupcem
popisované korporace nebo převzala její agendu. Nástupcem je pouze
taková entita, která vstupuje na místo dané korporace do téhož právního
poměru, což znamená, že stejně jako popisovaná korporace:

1. je na stejné hierarchické úrovni,

2. má stejné, nedělené věcné kompetence a zpravidla i geografickou
působnost.

Zda daný nástupce sídlí ve stejném místě jako jeho předchůdce, či
nikoliv, nemá význam.

   **Příklady:**

   Dne 1. 1. 1964 došlo ke sloučení obce Bíluky a Měčín (okres Klatovy).
   Obec Bíluky byla připojena k obci Měčín, kde nadále fungoval MNV
   Měčín. Místní národní výbor Bíluky byl zrušen. V připojené obci
   Bíluky, nyní osadě obce Měčín, byl místo někdejšího místního
   národního výboru ustaven Občanský výbor Bíluky.

   Vzhledem k výše uvedené definici je nástupcem MNV Bíluky Místní
   národní výbor Měčín, nikoliv Občanský výbor Bíluky.

   K 31. 12. 2002 došlo k zániku Okresního úřadu Karlovy Vary. Jeho
   kompetence byly rozděleny mezi příslušný krajský úřad, úřad pro
   zastupování státu ve věcech majetkových, pověřené obecní úřady atd. Z
   toho vyplývá, že nástupce neměl Okresní úřad Karlovy Vary žádného.

**Povinnost:** existuje-li jeho záznam, povinný u původců, v ostatních
případech doporučený.

c) dokument (vztah) – vazba na záznam dokumentu, který se týká zániku
korporace,

d) místo (vztah) – vazba na záznam místa zániku,

e) entita související se zánikem (vztah) – vazby na záznamy entit ze
všech tříd souvisejících se zánikem.

3. Typ zániku
'''''''''''''

**Povinnost:** povinný PP u původců, v ostatních případech doporučený.

**Pravidla:** Výběr z číselníkové nabídky:

a) zánik zrušením/změnou – např. zánik rozpuštěním, zánik na základě
zákona nebo rozhodnutí, zánik konkursem, úpadkem, likvidací, zánik
změnou právního statusu, korporativnosti, zánik sloučením, přeřazením,
odštěpením (**viz též kapitolu 9.2.1**),

b) zánik ukončením činnosti – např. rozejitím z vůle samotné korporace
(u spolků apod.),

c) zánik výmazem z evidence – např. výmazem z obchodního, podnikového,
spolkového a jiného rejstříku,

d) nespecifikovaný zánik.

4. Poznámka k události Zánik
''''''''''''''''''''''''''''

**Povinnost:** nepovinný PP.

Událost Působnost do
^^^^^^^^^^^^^^^^^^^^

Vyplňuje se:

1. Datace působnosti do
'''''''''''''''''''''''

**Povinnost:** povinný PP u původců, v ostatních případech doporučený.

**Pravidla:** horní hranice časového rozmezí působnosti korporace.

2. Vztahy spojené s událostí Působnost do
'''''''''''''''''''''''''''''''''''''''''

**Povinnost:** nepovinné.

**Pravidla:** dokument (vztah) – vazba na záznam dokumentu, který
obsahuje údaj o horní hranici časového rozmezí působnosti korporace.

3. Poznámka k události Působnost do
'''''''''''''''''''''''''''''''''''

**Povinnost:** nepovinný PP.

Stručná charakteristika
~~~~~~~~~~~~~~~~~~~~~~~~~~~~~

**Povinnost:** povinný PP za určitých okolností, v ostatních případech
doporučený.

**Pravidla:** Znění stručné charakteristiky se povinně přebírá **z
přílohy č. 14**. V případě potřeby se vhodně doplňuje. U entit
neuvedených v příloze č. 14 se doporučuje vytvořit analogicky podle
příkladů obsažených **v příloze č. 10**, a to zejména v případech, kdy
ze jmen není patrný charakter korporace.

Kódované údaje (identifikátory)
~~~~~~~~~~~~~~~~~~~~~~~~~~~~~~~~~~~~~

**Povinnost:** povinná část záznamu u původců, v ostatních případech
doporučená.

**Pravidla:** Uvádí se identifikátor korporace (pokud existuje) převzatý
ze státních nebo jiných informačních systémů a druh tohoto systému.
Uvádí se unikátní identifikační číslo právnické osoby, podnikající
fyzické osoby nebo organizační složky státu přidělené Českým
statistickým úřadem. Před 1. lednem 1990 se uvádí identifikační čísla
organizací. Tento údaj je povinný v případě, že původci bylo
identifikační číslo přiděleno.

V případě popisu jednotlivých archivů (nikoliv v popisu původců, jejichž
archivní soubory jsou v daném archivu uloženy) se v jejich archivních
autoritních záznamech jako identifikátor s označením „číslo archivu“
uvádí číslo z popisu archivů na Národním portálu, pokud je v tomto
registru archiv veden, jinak se neuvádí.

Dějiny
~~~~~~~~~~~~

**Povinnost:** povinný PP u původců, v ostatních případech doporučený.

**Pravidla:**

Volnou (narativní) formou se uvádí informace o činnosti, působení a
funkcích a kompetencích dané korporace (zde jsou blíže vysvětleny
funkce, uvedené v prvku popisu funkce korporace pouze v bodech), právním
statutu korporace atd. Zejména se jedná o vysvětlení vzniku a zániku
korporace, vymezení její územní kompetence, uvedení souvislostí
politického, hospodářského, sociálního nebo kulturního vývoje s vývojem
korporace. Případné zkratky je nezbytné při jejich prvním použití v
textu vysvětlit.

Funkce korporace
~~~~~~~~~~~~~~~~~~~~~~

**Povinnost:** povinný PP u původců, v ostatních případech doporučený.

**Pravidla:** stručná hlavní náplň činnosti korporace v bodech.

Normy – konstitutivní
~~~~~~~~~~~~~~~~~~~~~~~~~~~

**Povinnost:** povinný PP u původců, v ostatních případech doporučený.

**Pravidla:** citace právních předpisů a normativních aktů, na jejichž
základě korporace vznikla, zanikla a které vymezují její územní
působnost a věcné kompetence.

Normy – působnost korporace
~~~~~~~~~~~~~~~~~~~~~~~~~~~~~~~~~

**Povinnost:** nepovinný PP.

**Pravidla:** Citace právních předpisů a normativních aktů k oboru
působnosti korporace, jejichž je korporace garantem nebo předkladatelem
a z nichž vyplývají funkce plněné korporací. Nemusí se dotýkat přímo
činnosti korporace, ale upravují jí spravovaný nebo vykonávaný obor,
například volební zákony či zákony o zbraních a střelivu v případě
ministerstva vnitra. Dále sem patří organizační řády a obdobné interní
akty řízení popisující vymezenou působnost korporace.

Vnitřní struktury korporace
~~~~~~~~~~~~~~~~~~~~~~~~~~~~~~~~~~

**Povinnost:** povinný PP u původců, v ostatních případech doporučený.

**Pravidla:** Narativní formou se přiměřeně uvádí přehled vnitřní
organizační struktury korporace včetně organigramů a její změny.
Případné zkratky je nezbytné při jejich prvním použití v textu
vysvětlit.

Události a vztahy (korporace)
~~~~~~~~~~~~~~~~~~~~~~~~~~~~~~~~~~~~

**Povinnost:** nepovinné kromě vztahu „sídlo“.

**Pravidla:**

Vyplňuje se:

1. členství (událost):
''''''''''''''''''''''

a) je členem (vztah) – vazba na záznam korporace, jíž byla nebo je
popisovaná entita členem. Jde o volnější vztah jako je například
členství v mezinárodních korporacích, mikroregionech apod. Nezaměňovat s
užšími organizačními a řídícími vazbami, které jsou řešeny vztahy „je
část“ a „nadřazená korporace“ (viz níže),

b) zástupce (vztah) – vazba na záznam entity, která korporaci v dané
členské organizaci zastupovala.

2. udělení ocenění (událost):
'''''''''''''''''''''''''''''

a) ceremoniál ocenění (vztah) – vazba na záznam události ocenění,

b) udělovatel (vztah) – vazba na záznam entity, která udělila ocenění,

c) ocenění (vztah) – vazba na záznam díla/výtvoru představujícího
   ocenění.


3. přeřazení (událost):
'''''''''''''''''''''''

Zřizovatel (vztah) – vazba na záznam nového zřizovatele (první
zřizovatel je spojen s událostí „vznik“).

Poznámka: Při změně nadřízené korporace, která se promítne do PREF, je
nutné založit nový archivní autoritní záznam (**srov. kapitolu 9.2.1,
bod 7**).

4. související entity (vztahy mimo událost):
''''''''''''''''''''''''''''''''''''''''''''

a) je část (vztah) – vazba na záznam korporace, jejíž byla nebo je
   popisovaná korporace částí přímo podřízenou, tzn. vnitřní organizační
   jednotkou (například okresní soudy jako součást smíšených okresních
   úřadů v letech 1855 až 1868, státní okresní archivy jako součást
   státních oblastních archivů po roce 2002). V případě vícestupňové
   hierarchie se uvádí vždy bezprostředně nadřízený stupeň, například
   provoz je částí závodu, závod je částí podniku a podnik je částí výrobní
   hospodářské jednotky. Tímto vztahem se uvádí i členství v holdingové
   společnosti.
   
b) zjednodušená podniková entita – vazba na zjednodušený záznam
   podnikové entity (**viz kapitolu 9.2.3**),
   
c) dokument (vztah) – vazba na záznam dokumentu, který se týká
   korporace,
   
d) majitel (vztah) – vazba na záznam entity, která byla nebo je
   majitelem korporace (osoba/bytost, rod/rodina, korporace),
   
e) nadřazená korporace (vztah) – vazba na záznam bezprostředně nadřazené
   korporace (například ministerstvo vnitra ve vztahu ke státním oblastním
   archivům, mateřská firma ve vztahu k dceřiné společnosti). Oproti vztahu
   „je členem“ je zde důležitá užší hierarchická vazba (řídící funkce
   apod.). Oproti vztahu „je část“ se nejedná o vazbu vnitřní organizační
   jednotky k celku.
   
f) pojmenováno po (vztah) – vazba na záznam entity, po níž byla nebo je
   korporace pojmenována, např. T. G. Masaryk u korporace „Masarykova
   letecká liga“.
   
g) sídlo (vztah) – vazba na záznam geografického objektu na úrovni obec
   či vojenský újezd a níže, na jehož území korporace sídlila nebo sídlí.
   Uvádí se období jeho užívání s přesností na roky, je-li odlišné od data
   vzniku a zániku.
   
   Ve vztahu sídlo nesmí být použito katastrální území.
   
   Více vztahů se vytváří v případech, kdy korporace změnila sídlo nebo
   měla více sídel najednou (netýká se vnitřních organizačních jednotek,
   které jsou řešeny jako samostatné entity).
   
   Pokud korporace sídlila v dnes již zaniklé lokalitě, napojuje se zde
   pouze záznam této zaniklé lokality.
   
   Pokud ji lze zjistit, uvádí se přesná adresa, nebo adresy. Pro výčet
   adres v rámci napojeného geografického objektu je v IS CAM určena
   poznámka k tomuto vztahu. U původců se v IS PEvA adresa zapisuje do
   příslušného prvku. Vyplňuje se často u zaniklých původců, např. u škol
   ve větších městech apod.
   
   U existujících korporací lze sídlo i s adresou dohledat na webovém
   portálu „ARES – ekonomické subjekty“, popř. ve veřejném rejstříku
   provozovaném ministerstvem spravedlnosti (**viz přílohu č. 13**).
   
   Pokud není sídlo jednoznačně určitelné, vztah sídlo se nevytváří (např.
   u kočovných divadelních společností, partyzánských jednotek). Další
   pravidla **viz v kapitole 9.3.1**.
   
   **Povinnost:** povinný u původců za určitých okolností, v ostatních
   případech doporučený.
   
h) vazba na objekt (vztah) – vazba na záznam entity třídy „dílo/výtvor“,
   konkrétně podtřídy „stavby, trasy, zásahy do přírodních útvarů s
   vlastním jménem nebo jinou identifikací“, např. vazba na záznam budovy,
   ve které korporace sídlila.
   
i) geografická působnost (vztah) – vazba na záznam entity třídy
   „geografický objekt“. Územní vymezení působnosti (jurisdikce) korporace
   (pokud ji lze stanovit) včetně období s přesností na roky, pokud je
   odlišné od data vzniku a zániku.
   
   Pokud se u korporací lokálního významu, které existovaly zejména v 1.
   polovině 20. století a dříve, vyjadřuje jejich geografická působnost
   napojením záznamů obcí, je třeba mít na paměti následující okolnost:
   Obce jako entity třídy „geografický objekt“, podtřída „administrativně
   či jinak lidmi vymezená území“, jsou vyjadřovány svými záznamy pouze ve
   svém současném stavu (**viz níže kapitolu 12.2.1, bod 1**). To se týká i
   jejich geografického rozsahu. Ten se ovšem (někdy i radikálně) zvětšil v
   průběhu 2. poloviny 20. století v důsledku slučování obcí. Proto obec co
   do rozsahu často nemusí být onou obcí, která spadala do geografické
   působnosti někdejší korporace. Například má-li se vyjádřit geografická
   působnost Místní správní komise Krásné Údolí (1945–1946), nelze to
   vyřešit napojením záznamu geografické entity „\ *Krásné Údolí (Karlovy
   Vary, Česko)*\ “. Tato obec totiž v současnosti zahrnuje nejen někdejší
   městečko Krásné Údolí, ale i sousední vesnici Odolenovice, do roku 1950
   samostatnou obec. Posledně jmenovaná ovšem ve stejné době náležela do
   geografické působnosti Místní správní komise Odolenovice (1945–1946).
   Správné řešení k vyjádření geografické působnosti je proto následující:
   
   - Místní správní komise Krásné Údolí – napojit záznam „\ *Krásné Údolí
     (Krásné Údolí, Karlovy Vary, Česko)*\ “, což je nynější část města
     Krásného Údolí v rozsahu někdejšího městečka před připojením obce
     Odolenovice v roce 1950.
   
   - Místní správní komise Odolenovice – napojit záznam „\ *Odolenovice
     (Krásné Údolí, Karlovy Vary, Česko)*\ “, což je současná část města
     Krásné Údolí a v rozsahu někdejší obce Odolenovice před sloučením
     uvedeného roku.
   
   Rovněž lze v daném případě řešit tuto situaci napojením záznamů
   katastrálních území.
   
j) tematický celek (vztah) – vazba na záznam entity z třídy obecný
   pojem. Například na archivní autoritní záznam entity soudního orgánu
   může být napojen pojem „justice“.

